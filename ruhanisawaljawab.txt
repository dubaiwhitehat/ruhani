. 1	भगवान का जन्म कब और कैसे हुआ?
उत्तर	मालिक को बने हुए कई सदियाँ गुजर गई हैं। शास्त्रों के अनुसार जब इस धरती की रचना हुई तो सबसे पहले भगवान एक प्रकाश के रूप में पैदा हुए
प्र. 2	भगवान कहां है?
उत्तर	भगवान हर जगह कण-कण में मौजूद है। आस्ट्रेलियाई वैज्ञानिकों जॉन राइट बेजर और लिंडा राइट ने 4000 से अधिक लोगों पर 11 वर्ष तक अध्ययन कर मनुष्य के हरदम साथ-साथ रहने वाले प्रभु अर्थात अदृश्य शक्ति की पुष्टि की है। 
प्र. 3	भगवान ने दुनिया क्यों बनाई?
उत्तर	अपनी मौज खुशी में आकर उस मालिक ने दुनिया साजी है। 

प्र. 4	पहला इंसान धरती पर कैसे पैदा हुआ?
उत्तर	मालिक की रहमत से, हुक्म से। 

प्र. 5	शरीर में आत्मा कहां है, उसका अनुभव कैसे होगा?
उत्तर	आत्मा हमारे शरीर के रोम-रोम में समाई हुई है। इसके अनुभव के लिए हमें लगातार गुरुमंत्र का जाप करना होगा। 

प्र. 6	मालिक का नाम क्यों लें?
उत्तर	नाम से आत्मविश्वास आता है, आत्मिक शांति आती है जो और किसी भी साधन से नहीं आती।
	रुहानियत के अनुसार प्रभु के नाम से आत्मा आवागमन से मुक्त हो जाती है। वहीं दुनिया में रहते हुए इन्सान भगवान को देख सकता है और दोनों जहान की खुशियां यहीं पा सकता है। 
	जीवन में आने वाले भयानक कष्टों से बचा जा सकता है।
	इन्सान अपनी इच्छा शक्ति पर काबू पा सकता है जिससे जानलेवा बीमारियों जैसे एड्स, कैंसर, काला पीलिया इत्यादि से बचा जा 
सकता है।
	दुनिया के हर नेक, अच्छे क्षेत्र में तरक्की हासिल की जा सकती है।

प्र. 7	कर्म और धर्म के बीच क्या संबंध है?
उत्तर	दोनो एक दूसरे के बिना अधूरे हैं।

प्र. 8	 क्या मोक्ष-मुक्ति होती है या सब झूठ है ?
उत्तर	100% मोक्ष मुक्ति होती है।

प्र. 9	एक भक्त पूर्ण साधक कब बन जाता है?
उत्तर	जब इन्सान की ध्यान लगाने से तीसरी आंख खुल जाती है। उस समय अंदर का प्रकाश, सूरज के प्रकाश से तीन गुणा अधिक हो जाता है और काम-वासना, क्रोध, लोभ, मोह, अहंकार, मन-माया किसी भी चीज का उस पर असर नहीं होता।

प्र. 10	पूरा सतगुरू मिलने के बावजूद भी दुख-तकलीफ क्यों आती हैं?
उत्तर	क्योंकि सतगुरु के वचन (नाम जपो, परमार्थ करो) न मानने की 
वजह से। 

प्र. 11	जब भी मैं नाम-सुमिरन पर बैठता हूं तो जुबान बंद हो जाती है और अपने-आप सुमिरन होता है।
उत्तर	यह बहुत बढ़िया स्टेज है जहां पर धुन शुरू हो जाती है। 

प्र. 12	मालिक की तरफ बढ़ने के लिए क्या करना चाहिए?
उत्तर	इसके लिए सुबह-शाम सुमिरन करना चाहिए। नि:स्वार्थ प्रेम करें व सृष्टि के भले के लिए कार्य करें। 

प्र. 13	पहले रूह दसवें द्वार में पहुंच गई थी लेकिन अब नहीं पहुंच रही है।
उत्तर	जिसका दसवां द्वार खुल जाए तो ऐसा नहीं कि दोबारा न खुल सके, बस किसी से चर्चा न करो और मान-बड़ाई से बचकर रहो।

प्र. 14	प्राण और आत्मा में क्या फर्क है ?
उत्तर	प्राण :- आत्मा की शरीर में रहने की एक अवधि।
	आत्मा :- अजर-अमर प्रभु का अंश।	




प्र. 15	दसवां द्वार खुल जाने के बाद, क्या दोबारा बंद हो जाता है?
उत्तर	ऐसा सम्भव नहीं है। अगर एक बार खुल गया तो फिर सतगुरू की तरफ रूह चढ़ जाती है। दसवां द्वार खुलने के बाद जब मालिक के दर्शन हो जाते हैं तो रूह उसमें समाती चली जाती है।

प्र. 16	क्या मरने के बाद इंसान का अस्तित्व समाप्त हो जाता है?
उत्तर	नहीं! नाम लेवा इन्सान की आत्मा निजधाम में अमर हो कर परमानंद लूटती है। बिना नाम वाली आत्मा जन्म-मरण में चली जाती है। 84 लाख जूनियों के बाद जाकर कहीं इन्सान का जन्म दोबारा मिलता है।

प्र. 17	मोक्ष दर असल में क्या है?
उत्तर	जीते-जीअ गम, चिंता, रोगों से व मरणोपरान्त जन्म-मरण से मुक्ति, प्रभु- प्राप्ति ही सच्चा मोक्ष है।

प्र. 18 	लोग कहते है कि अवतारों-संतो के हाथ से मारे जाने वाले उनके दुश्मन भी मोक्ष-मुक्ति पद को प्राप्त करते थे। क्या यह सही है?
उत्तर	जी हां, धर्मानुसार सही है।

प्र. 19	जो दिखता ही नहीं उसको ढूंढना कहां तक सही है ?
उत्तर	विज्ञान में टेलिफोन, बिजली, जहाज यानि कुछ भी बना है वो पहले नहीं दिखता था पर आज कितना फायदा है। उसी तरह प्रभु पाने में भी बेअंत 
फायदे हैं।

प्र. 20	अगर मैं सच्चे दिल से मानवता की सेवा कर रहा हूं तो मुझे गुरुमंत्र की क्या जरूरत है?
उत्तर	नाम, गुरुमंत्र बिना मुक्ति नहीं मिलती।
प्र. 21	हिन्दुओं में अनगिनत भगवान हैं, यह कैसे हुआ? 
उत्तर	सब देवी-देवताओं को भी भगवान कहते है, तीन महादेव है उनको भी भगवान कहते है उनके अवतार हुए उनको भी भगवान कहते हैं। पर ओउम या ओमकार तो एक ही है।


प्र. 22	सतयुग कब आएगा?
उत्तर	जब सब जगह अल्लाह-राम का नाम जपा जाएगा।

प्र. 23	मन की सेवा से क्या अभिप्राय हैं? यह किस प्रकार होती है ?
उत्तर	मन परमात्मा की याद से रोकता हैं अत: मन को प्रभु सुमिरन में लगाना ही मन की सेवा हैं।

प्र. 24 	जो गुरूमंत्र ले लेते हैं वो मरने के बाद कहां जाते हैं?
उत्तर	निजधाम, सचखंड, अनामी।

प्र. 25 	जो गुरूमंत्र नहीं लेंगे उनका उद्धार कैसे होगा ?
उत्तर	गुरूमंत्र बिन उद्धार नहीं।

प्र. 26	क्या अध्यात्म में आगे बढ़ने के लिए मस्तिष्क का साथ छोड़ देना चाहिए?
उत्तर	संत तो मन की बात (जो अन्दर गलत सोच चलती हैं) न मानने को 
कहते है।

प्र. 27	क्या गुरु के वचनों को तर्क की कसौटी पर कसना चाहिए?
उत्तर	गुरु वचन भगवान के ही कहते हैं जो शत प्रतिशत सही होते हैं।

प्र. 28	आप द्वारा दी जाने वाली नाम दीक्षा में भी तो साधारण शब्द हैं। क्या उनके जाप से मुक्ति जरूरी मिलेगी? क्या आपने इन शब्दों को अभिमंत्रित किया है?
उत्तर	मुक्ति 100% मिलेगी, हां हमने जाप किया है।

प्र. 29	क्या परमात्मा को अपनी अंश की दुर्दशा देखकर दुख होता है? यदि हां तो उसके दु:ख की अभिव्यक्ति कैसी होती है? यदि नहीं तो वह इतना निष्ठुर क्यों है? उसमें संवेदना क्यों नहीं?
उत्तर 	आत्मा खुद काल के जाल व कार्य में फंस के दुखी है। प्रभु दुखी होता है तभी तो बचाने संत-सतगुरू को भेजता है।



प्र. 30 	जब भगवान का कोई रंग, रूप आकार नहीं तो तो लोगों के हृदय में उसे देखने के प्रति उत्सुकता कैसे जागेगी? एक आकारहीन की क्या सुन्दरता?
उत्तर	आत्मा प्रभु की अंश है और अपने मूल से मिलने व जन्म-मरण, दु:ख, गमों से छुटकारे के लिए तड़पती है। आप नाम जप कर देखोगे तो इतनी सुन्दरता है वर्णन नहीं कर पाओगे।

प्र. 31	निजधाम में आत्माओं के रहने की व्यवस्था कौन करता है? क्या वहां आवास आदि की व्यवस्था है?
उत्तर	ईश्वर! ईश्वर ही सब नजारों से भरपूर रहने की व्यवस्था करता है।

प्र. 32	प्रभु को कितने समय में देखा जा सकता है?
उत्तर	कुछ दिनों या महीनों की सच्ची भक्ति द्वारा, बाकि जैसे-जैसे जीव के ख्याल, कर्म वैसे ही समय लगता है।

प्र. 33	प्रभु को देखने के लिए राम-नाम का जाप क्यों जरूरी है? क्या वह अपनी संतान (जीवात्मा) से प्यार नहीं करता? जो वह याद करने पर ही जाहिर होता है?
उत्तर	आत्मा दुनियादारी की तरफ मुंह करके प्रभु को बिल्कुल भूल गई। प्र्रभु बहुत प्यार करते हैं पर जब आत्मा प्रभु की तरफ मुंह करके बुलाएगी तो ही वो आएगा, क्योंकि काल को वचन दिए थे कि जब तक आत्मा तड़प के बुलाएगी नहीं प्रभु दिखेंगे नहीं।

प्र. 34	क्या भगवान के पास हर रूह संत के रूप में हैं? या भगवान ही रूहों हों को संत का दर्ज देता है? भगवान किन रूहों को संत का दर्जा
देता है?
उत्तर 	प्रभु अपना अंश संत, गुरू के रूप में भेजता है।

प्र. 35	क्या प्रभु को मातलोक में आत्माओं की होने वाली दुर्दशा का आभास नहीं था?
उत्तर	था, इसलिए तो संत भेजे।


प्र. 36	क्या सभी रूहें कभी प्रभु से मिल पाएंगी?
उत्तर	हां।

प्र. 37	सृष्टि बने हुए कितना समय हो चुका है?
उत्तर	युग बीत गए।

प्र. 38	भगवान के होने का सबसे बड़ा सबूत आप क्या दे सकते है?
उत्तर	कम्पनी में हजारों वर्कर होते है पर एक बॉस का कंट्रोल जरूरी है, इसी तरह प्रकृति में हवा, पानी, धरती, सूरज, आग, ब्रह्मंड में सब अपनी-अपनी जगह चल रहे हैं, अनकंट्रोल न हो, इनको काबू करने वाला प्रभु है। 

प्र. 39	संत और प्रभु में क्या अंतर है?
उत्तर	प्रभु :- सबसे बड़ी शक्ति, शक्ति का अखुट भंडार।
	संत :- प्रभु की अंश

प्र. 40	क्या संत खुशी-खुशी प्रभु के कहने पर मातलोक में आने के लिए तैयार हो जाते हैं?
उत्तर	प्रभु की रज़ा से।
प्र. 41	संत किस लोक में रहते हैं-सतलोक, अनामी या सचखंड?
उत्तर	प्रभु के साथ।

प्र. 42	किसी संत से नाम दीक्षा से मोक्ष प्राप्त कर जब रूह निजधाम पहुंचती है तो वह वहां प्रभु को देखती है या संत को? क्या रूह संत को पहचान लेती है?
उत्तर	प्रभु के सरूप में। सुमिरन करो तो जान जाओगे व पहचान जाओगे।

प्र. 43	क्या संत को प्रभु अधिक जीवात्माओं के उद्धार करने पर सम्मानित भी करता है? यदि हां तो वह सम्मान कैसा होता है?
उत्तर	प्रभु के दर्शन परमानंद देते हैं और प्रभु यही सौगात हमेशा अपने संत को देते हैं।




प्र. 44	क्या संत जीवात्माओं के उद्धार का प्रभु से लक्ष्य लेकर आते हैं?
उत्तर	प्रभु के हुक्म में हमेशा चलते हैं।

प्र. 45	संत तो घर बैठे ही ख्यालों से जब रूहों का उद्धार कर सकते हैं तो उन्हें गांव-शहर जाने की क्या जरूरत है?
उत्तर	ख्यालों से सब का भला मांगते है व नाम देकर उद्धार करते है, इसलिए नाम देने जगह-जगह जाना पड़ता है।

प्र. 46	क्या संत दुनियावी दुखों को देखकर प्रभु के निर्णय पर ऐतराज जताते हैं?
उत्तर	नहीं, रज़ा में रहकर प्रभु से दया-रहमत मांगते है।

प्र. 47	संत क्या कभी प्रभु के आदेश को भूलते नहीं?
उत्तर	नहीं।

प्र. 48	क्या सच्चे संत को छोड़कर अन्य संत काल के दायरे और उसके कहे अनुसार ही काम करते हैं?
उत्तर	हां।

प्र. 49	संत-महापुरुष तो महाविज्ञान (धर्म) के ज्ञाता होते हैं। उन्होंने ऐसा क्या खोजा कि लोगों को मूलभूत सुविधा मिली?
उत्तर	आज जो कुछ भी अच्छा बचा है, दुनिया बची है, यह सब हमारे पूर्वज संत-महापुरुषों की देन है।

प्र. 50	संत को ग्लोबल वार्मिंग की चिंता क्यों? ग्लोबल वार्मिंग के कारण जल्दी विनाश हो और पृथ्वी से जीवन समाप्त हो और रूहें प्रभु से जा मिलें। संत ऐसा क्यों नहीं चाहते?
उत्तर	जब तक जीव आत्मा, प्रभु का नाम नहीं लेगी, प्रभु से नहीं मिलेगी, संत जीवोद्धार के लिए आते हैं वो जीवों को बीमारियों, गमों व चिन्ता में तड़पता नहीं देख सकते, उससे बचाने के लिए ग्लोबल वार्मिंग 
रोकते हैं।
प्र. 51	प्रभु मातलोक में खुद क्यों नहीं आता? वह संतों को ही क्यों भेजता है?
उत्तर	प्रभु की मर्जी।

प्र. 52	क्या संत के लिए प्रभु, राम-नाम प्रचार के लिए कोई क्षेत्र निर्धारित करते हैं?
उत्तर	प्रभु करते हैं।

प्र. 53	संत गृहस्थ क्यों बसाते हैं? क्या वे अकेले रहकर अधिक लोगों का उद्धार नहीं कर सकते?
उत्तर	प्रभु की रजा।

प्र. 54	अगर भगवान दयालु है तो जुल्मों-सितम को क्यों नहीं रोकता?
उत्तर	वो संतों द्वारा रूकवाता है पर लोग मन के पीछे लग कर संतो के वचनों पर अमल नहीं करते।

प्र. 55 	लोग अपने अंदर की बुराईओं को दूर करने की बजाए दूसरों की बुराईयां क्यों गाते रहते हैं?
उत्तर	ताकि खुद की बुराई छुपी रहे।	

प्र. 56	लोगों को आप इतना समझाते हैं इससे आप को क्या मिलता है?
उत्तर	प्रभु।

प्र. 57 	हर धर्म ने अपने-अपने मसीहा को ही सही और असली मसीहा बताया है आपका इसके बारे में क्या नजरिया है?
उत्तर	बिना गर्ज प्रभु से जोड़ने वाले सभी संत मसीहा सही हैं।

प्र. 58	क्या दुनिया में नफरत बढ़ने का कारण धर्म नहीं है? 
उत्तर	नहीं, अज्ञानता है।

प्र. 59	क्या आत्मा के पता लगने का कोई वैज्ञानिक तरीका है?
उत्तर	शायद नहीं।
प्र. 60 	आप समलैंगिकता को गलत क्यों बताते है जबकि वैज्ञानिकों ने ऐसा नहीं कहा?
उत्तर	धर्मानुसार यह गलत है और इसके नतीजे भी गलत होंगे।
प्र. 61	क्या इंसान अपना भाग्य बदल सकता है ?
उत्तर	हां, कर्मयोगी व ज्ञानयोगी बनकर।

प्र. 62	संसार में हर समय बुराई और अच्छाई साथ-साथ क्यों चलती है?
उत्तर	प्रभु की रजा से अच्छाई और काल की ताकत से बुराई।

प्र. 63	जो लोग भगवान को ज्यादा मानते हैं उनके ऊपर ज्यादा कष्ट क्यों आते हैं?
उत्तर	ऐसा नहीं है, वो सदा ठीक रहते है। आग से गुजरने पर सोना सुनहरी हो जाता है, उसी तरह भक्त को ज्यादा आनंद प्राप्ति होती है।

प्र. 64	बुराई करने वालों को सजा चुपचाप क्यों मिलती है? क्या ऐसे लोगों को सब के सामने सजा नहीं मिलनी चाहिए?
उत्तर	सबको पता चल जाता है।

प्र. 65	आज गलत तरह के लोग ही क्यों तरक्की कर रहे हैं। ईमानदार दुखी क्यों है?
उत्तर	ईमानदार भी तरक्की कर रहे हैं। गलत लोग अंदर से हमेशा दुखी व परेशान रहते हैं। ईमानदार के अंदर संतुष्टि नहीं (जो राम-नाम से आती है) इसलिए दुखी हैं।

प्र. 66	जो देश या सभ्यता, गुरू मार्ग को नहीं मानते उनको आप कैसे समझाएंगे?
उत्तर	सत्संगों द्वारा ही संभव है।

प्र. 67	क्या सर्वधर्म संगम वास्तविक तौर पर संभव है?
उत्तर	हां, सच्चा सौदा में सत्संग में आप देख सकते हैं।



प्र. 68	इंसान को भगवान की क्या और क्यों जरूरत है?
उत्तर	आत्मविश्वास सफलता की कुंजी है और प्रभु नाम से आत्मबल व आवागमन से मुक्ति मिलती है।

प्र. 69	शिष्य आपके पीछे-पीछे भागते रहते हैं। क्या ये अंधविश्वास नहीं है?
उत्तर	नहीं, ये दृढ़-विश्वास व रूहानी प्यार है।

प्र. 70	क्या श्रीराम, श्रीकृष्ण और श्री गुरू गोबिन्द सिंह जी को हथियारों से काम लेना जरूरी था? क्या वो अपने विरोधियों को सदबुद्धि नहीं दे सकते थे?
उत्तर	प्रभु की रज़ा के अनुसार अवतार, गुरू काम करते हैं।

प्र. 71	आपके शिष्य कभी आपको कुल मालिक, खुद खुदा कहते है क्या यह सही है?
उत्तर	हम तो दासन दास हैं।

प्र. 72	महिलाएं भक्त तो हुई हैं पूर्ण संत नहीं, ऐसा क्यों?
उत्तर	क्योंकि औरत को संत की माता, अवतार की माता का दर्जा मिलता है जो भगवान समान है।

प्र. 73	रूह को महिला या पुरुष का शरीर किस आधार पर दिया जाता है?
उत्तर	कर्मों के अनुसार।

प्र. 74	‘भजन, भोजन, खजाना, नारी ये हैं पर्दे के अधिकारी’ पर्दा केवल नारी को ही क्यों? पुरुष को क्यों नहीं?
उत्तर	सभ्यता व रुहानियत में दोनों के लिए है पर नारी बेपर्दा घूमे तो समाज में लड़ाई व गुंडागर्दी बढ़ जाती है।

प्र. 75	क्या रूहानी तरक्की में भी भाग्य का हाथ होता है?
उत्तर	कर्म, प्रभु ज्ञान जब जीव करता है तो भाग्य अपने आप साथ देता है व अच्छा होता जाता है।

प्र. 76	‘छोटी-मोटी कामिनी, सब ही बिसु की बेल, देखे तो जहर चढ़े, चाखे तो मर जाए’ नारी के प्रति कबीर जी की यह टिप्पणी क्या संत-भक्तों की नारी विरोधी दृष्टिकोण को उजागर नहीं करता? 
उत्तर	कबीर जी ने उन्हें कहा है जो औरत काम-वासना का कीड़ा बन जाए।

प्र. 77	पहले धर्म के कारण महिलाओं की समाज में दुर्दशा थी। लेकिन 20वीं और 21वीं सदी में आकर नारी पुरुष के वर्चस्व से निकल पाई है। क्या यह विज्ञान के विकास के कारण नहीं? अन्यथा नारी तो संत और भक्तों के लिए हमेशा विष की बेल ही रहती?
उत्तर	धर्मों में तो नारी को मां और मां को भगवान का दर्जा दिया है। विष की बेल तो कामुकता में अन्धे इन्सान को कहा गया है।

प्र. 78	क्या दुनिया में एक समय में एक ही पूर्ण संत होता है?
उत्तर	आप सुमिरन करो पता चल जाएगा।

प्र. 79 	क्या रिद्धी-सिद्धी व तांत्रिक विद्या इंसान को वश में कर सकती है?
उत्तर	पूर्णत: नहीं, थोड़ा असर हो सकता है।

प्र. 80 	क्या पूर्ण संत धुरधाम से आता है या यहां भी पूर्ण संत की पदवी को पाया जा सकता है?
उत्तर	धुरधाम से आते हैं।
प्र. 81 	संत और पूर्ण संत में क्या अंतर है?
उत्तर	राम-नाम जपे व जपवाए, किसी से कुछ न ले, वो पूर्ण संत होता है।

प्र. 82	क्या मोक्ष-मुक्ति के लिए धार्मिक ग्रन्थ कम हैं जो नाम-दीक्षा की शरण लेनी पडेÞ?
उत्तर	सारे धर्मों के पवित्र ग्रंथ पढ़ कर याद करना, याद रखना बहुत मुश्किल है इसलिए संत प्रभु का नाम देते हैं जो बहुत कम शब्द होते हैं व प्रभु प्राप्ति व मोक्ष जल्दी दिला देते हैं।

प्र. 83	क्या मन मनुष्य के जन्म के समय से ही साथ रहता है?
उत्तर	हां।

प्र. 84	क्या आप भगवान से साक्षात करवाने की सौ प्रतिशत गारंटी लेते हैं?
उत्तर	हां।

प्र. 85	क्या संत जीवन देने के पक्ष में होते हैं?
उत्तर	हां।

प्र. 86	क्या संत दुख-सुख, आनंद से परे होते हैं?
उत्तर	परमानंद से भरपूर होते हैं।

प्र. 87	क्या संत भी बीमार होते हैं?
उत्तर	भक्तों, जीवों के कर्मों के बोझ की वजह से क्योंकि संत प्रार्थना करके सबके दु:ख-दर्द दूर करवाते हैं तो उनके बुरे कर्मों का बोझ संतों पर आता रहता है।

प्र. 88	यदि इन्सान का इवोलूशन नहीं हुआ तो चिंपेजी और मानव के क्रोमोसोम (गुणों के संदेशवाहक) में अधिक समानता क्यों पाई जाती है?
उत्तर	समानता का मतलब पूर्वज नहीं अगर आपको लगता है तो चिंपेजी को बेटा बना लीजिए और सारी जायदाद उसके नाम कर दीजिए। कभी तो इन्सान बनेगा, दिखा दीजिए दुनिया को।

प्र. 89	धरती पर जीवन शुरू के पहले चरण में कितने महिला और पुरुष थे?
उत्तर	धर्मों में अलग-अलग मिलता है कोई कहता है एक पुरुष व एक औरत तो कोई कहता है बहुत सारे बुत थे।

प्र. 90	हार्ट स्पैशलिस्ट डाक्टर्स को तो कभी दिल में मालिक बैठा नहीं दिखा जबकि धर्म ऐसा कहते है?
उत्तर	गाय, भैंस के स्तनों में दूध नहीं दिखता पर अपने बच्चे की भावना से दूध आ जाता है इसी तरह प्रभु प्राप्ति की भावना बढ़ेगी तो प्रभु नजर आएंगे।


प्र. 91	ज्ञान मार्ग और भक्ति मार्ग में क्या अंतर है?
उत्तर	ज्ञान :- दुनियादारी की जानकारी भी हो सकती है। प्रभु ज्ञान सर्वोतम है
	भक्ति :- एक प्रभु को लगातार पुकारना व दोनों जहां में परमानंद, प्रभु
प्राप्ति होना।

प्र. 92	इन्सान का असली उद्देश्य क्या है?
उत्तर	आवागमन व कर्मों से मुक्ति, प्रभु-प्राप्ति।

प्र. 93	भक्ति का कौन-सा साधन श्रेष्ठ है और क्यों?
उत्तर	नाम का सुमिरन क्योंकि इसमें कुछ देना नहीं पड़ता और न ही कोई कष्ट उठाना पड़ता है।

प्र. 94	ज्ञान होते हुए भी इन्सान बार-बार गलती क्यों करता है?
उत्तर	मन की वजह से।

प्र. 95	क्या सर्वधर्म को मानने से अपना धर्म खराब नहीं हो जाता?
उत्तर	नहीं, बल्कि अच्छा होता है।

प्र. 96	क्या बुरे आदमी की भी निंदा नहीं करनी चाहिए?
उत्तर	नहीं, बुराई से बचो।

प्र. 97	परलोक है या नहीं, इसका क्या सबूत है?
उत्तर	जीते-जीअ आप देख सकते हैं सुमिरन के द्वारा।

प्र. 98	क्या अलग-अलग जाति-वर्ण बनाना गलत नहीं था?
उत्तर	कार्य के अनुसार वर्ण बने, लड़ने के लिए या नफरत के लिए नहीं।

प्र. 99	जब आदमी कि किस्मत पहले से ही तय है तो मेहनत करने का 
क्या फायदा?
उत्तर	आदमी को अधिकार है कि वो ज्ञान योगी, कर्म योगी बनकर अपनी किस्मत बदल सकता है।




प्र. 100	चौरासी लाख की थ्यौरी का क्या सबूत है? किसी धर्म में इसकी पूरी तरह से लिस्ट भी नहीं लिखी?
उत्तर	आप जंगलात में जाइए व समाज में रहते धरती पर लाखों जूनें देख सकते हैं। 
	लिस्ट भी है : -
	वनस्पति -	30 लाख प्रकार की वनस्पति की जूनियां
	कीड़े-मकौड़े -  27 लाख प्रकार की कीड़े-मकौड़े की जूनियां
	पशु-पक्षी - 14 लाख प्रकार के पक्षियों की जूनियां
	पशु - 9 लाख प्रकार की पानी के जीवों की जूनियां
	4 लाख प्रकार के आदमी, किन्नर, यक्ष, गन्धर्व, भूत-प्रेत आदि।
प्र. 101	गुरू-शिष्य परम्परा में क्या गुरूको शिष्य से ऊंची जाति व धर्म का होना चाहिए ?
उत्तर	गुरू-शिष्य परम्परा में ऊंची जाति व धर्म का कोई महत्व नहीं हैं।

प्र. 102	दुनिया में संत बड़ा है या भगवान?
उत्तर	संतो के वचन :- 	गुरू गोबिंद दोऊ खड़े काकै लागूं पाऐ।
				बलिहारी गुरू आपने गोबिन्द दियो बताए।।

प्र. 103	पृथ्वी पर जीवन कितने साल से है?
उत्तर	जीवन की शुरूआत को युग बीत गए।

प्र. 104	पृथ्वी को किसने बनाया काल ने या भगवान ने?
उत्तर	प्रभु के हुक्म से ही सब बना।

प्र. 105	क्या संतों का भी भाग्य होता है?
उत्तर	प्रभु की रज़ा ही सब कुछ होता है।

प्र. 106	प्रभु ने कुल कितनी जीवात्माओं को मातलोक में भेजा था? अब तक वापिस कितनी पहुंच चुकी हैं?
उत्तर	गिनती नहीं, पर रूहें वापिस जा रही हैं।


प्र. 107	क्या भगवान नर्क-स्वर्ग का दौरा कर अपनी रूहों का हालचाल 
जानता है?
उत्तर	यह सब काल के दायरे में है। प्रभु को सबका ज्ञान रहता है।

प्र. 108	भगवान कब से अस्तित्व में है?
उत्तर	अस्तित्व ही भगवान से है।

प्र. 109	क्या पृथ्वी पर हमेशा कोई ना कोई सच्चा संत रहा हैै?
उत्तर	हां।

प्र. 110	क्या संत भी अपनी उम्र लिखवाकर लाते हैं?
उत्तर	प्रभु हुक्म में रहते हैं।

प्र. 111	भगवान एक ही संत को कई वर्ष (दो या तीन सौ) की उम्र क्यों नहीं देकर भेजता? इससे संत के साथ अधिक लोग जुडेंÞगे।
उत्तर	प्रभु की रज़ा (मर्जी)।

प्र. 112	क्या काम-वासना के साथ भी प्रभु को पाया जा सकता है?
उत्तर	नहीं। गृहस्थ में रहकर संयम व सुमिरन से प्रभु मिल सकता है।

प्र. 113	यदि मन-माया और पांच चोरों से मुक्त होकर भक्ति ही करनी है तो गृहस्थ के चक्कर में इन्सान क्यों पडेÞ?
उत्तर	इन्सान की मर्जी। क्योंकि प्रभु वचनों पर अमल जो करेगा, वो ही प्रभु को पाएगा।

प्र. 114	यदि मनुष्य भक्ति में ही लीन रहे तो वह तो किसी काम का नहीं रहेगा? 
उत्तर	हाथों-पैरों से कर्मयोगी व जीभा-ख्यालों से ज्ञान-योगी बनकर बेहद सफल इन्सान बन सकता है।

प्र. 115	क्या मनुष्य की प्रगतिशील सोच गलत है?
उत्तर	भलाई के लिए सही है और बुराई के लिए गलत।


प्र. 116	क्या सन्यास लेकर प्रभु को जल्दी पाया जा सकता है?
उत्तर	हां। अगर नाम जपे और वचनों पर सही रहे।

प्र. 117	प्रभु या उसका संत इन्सान को अपने साथ जोड़ने के लिए क्या कोई विशेष कोशिश भी करता है?
उत्तर	प्रभु हर कोशिश करते हैं।

प्र. 118	क्या संगीत भी रूहानी तरक्की में सहायक है?
उत्तर	भक्ति-संगीत।

प्र. 119	क्या दु:ख-सुख से मुक्त जीवन जीया जा सकता है? जहां इनकी कोई अनुभूति ही ना हो?
उत्तर	भक्ति की एक अवस्था होती है जहां दु:ख-सुख नहीं होता पर परमानंद होता है, ऐसा जीवन तो भाग्यशाली जीव को मिलता है।

प्र. 120	क्या नाम-जाप से व्यक्ति सदैव खुद में ही मस्त रह सकता है?
उत्तर	प्रभु में, सुख-शान्ति में मस्त रह सकता है।
प्र. 121	क्या एक भक्त को अपनी मौत का आभास हो जाता है?
उत्तर	पूर्ण भक्त को।

प्र. 122	क्या मन, माया और पांच चोरों का केवल विचार रूप ही आकार है?
उत्तर	हां, पर कुछ रूप जैसे पैसा, सोना इत्यादि जाहिर भी हैं।

प्र. 123	सुनने में आया है कि पूर्ण संतों का रहन-सहन साधारण होता है? क्या यह सही कहा गया है?
उत्तर	प्रभु की रज़ा में ही संत रहते हैं। जैसा प्रभु चाहे वैसी ही संत वेशभूषा 
पहनते हैं।

प्र. 124	क्या संतों को भी परीक्षा के दौर से गुजरना पड़ता है?
उत्तर	वो हमेशा प्रभु रज़ा में रहते हैं।


प्र. 125	क्या मनुष्य को रंग-रूप, शारीरिक ढांचा, सौन्दर्य भी पूर्वले कर्मों के कारण ही मिलता है?
उत्तर	हां।

प्र. 126	हर धार्मिक संस्था का मुखिया चाहता है कि मेरे श्रद्धालु अधिक हों। सभी खुद को पूर्ण और सच्चा कहते हैं। कैसे विश्वास हो?
उत्तर	वचनों पर अमल व सुमिरन करके।

प्र. 127	पूर्ण और अपूर्ण संत के चक्कर में लोग पिसते हैं ऐसा क्यों?
उत्तर	अपनी मूर्खता के कारण अपूर्ण संत के चक्कर में पड़ते हैं। पूर्ण संत का शिष्य कभी नहीं पिसता।

प्र. 128	क्या ऐसा संभव नहीं कि घर बैठे-बिठाए ही प्रभु सच्चे संत का स्थान बता दे?
उत्तर	किसी-किसी के साथ होता है जिसके अच्छे संस्कार, व्यवहार व पिछले जन्मोंं के अच्छे कर्म होते हैं।

प्र. 129	क्या संत और संन्यासी में अंतर है? अंतर है तो क्या?
उत्तर	संत : - जो प्रभु से एक हो जाए व लोगों को प्रभु से जोड़े।
	सन्यासी : - जो दुनियादारी, गृहस्थ को त्याग दे।

प्र. 130	आप कहते हैं कि ब्रह्मांड की सरंचना प्रभु ने की फिर चांद और अन्य ग्रहों (पृथ्वी को छोड़कर) की रचना क्यों की जब वे किसी काम तो आते नहीं?
उत्तर	प्रभु ने जो भी रचना की उसका कोई न कोई काम जरूर होता है।

प्र. 131	क्या धर्म-कर्म का नाम लेकर संत-महापुरुष अपना स्वार्थ सिद्ध नहीं करते?
उत्तर	संतों का कोई स्वार्थ नहीं होता। वो तो परमार्थ के लिए आते हंै।
	तरूवर फल नहीं खात है, सरवर पीव न नीर।
	परमार्थ के कारण, संतन भयो शरीर।


प्र. 132	भगवान का अस्तित्व अकेले विश्वास पर ही टिका है, वह साक्षात प्रकट होकर लोगों को क्यों नहीं समझाता?
उत्तर	काल के देश में अगर कोई प्रभु भक्ति करे तो वो साक्षात कण-कण में नजर आता है।

प्र. 133	क्या नास्तिक होना भी गुनाह है?
उत्तर	हां।

प्र. 134	बीमारियां प्रभु की देन है या काल की?
उत्तर	अपने-अपने कर्मों की।

प्र. 135	सच्चे संत की तलाश कैसे की जा सकती है?
उत्तर	सत्संग सुनो, विचारो व अमल करके देखो।

प्र. 136	क्या भगवान रूहों को वापिस बुलाने के लिए कोई विशेष नीति का प्रयोग करता है?
उत्तर	संत-सतगुरू भेजता है।

प्र. 137	संतों के व्याख्यान नीरस क्यों लगते हैं?
उत्तर	क्योंकि सच होते हैं। कलियुग में सच कड़वा या बकबका लगता है।

प्र. 138	क्या सच्चा संत भगवान का ही रूप होता है?
उत्तर	सुमिरन करोगे तो चढ़ाई होगी। पता चल जाएगा।

प्र. 139	आदिकाल में जब भाषा नहीं थी तो संत जीवों को कैसे समझाते थे? तब तो केवल संकेत मात्र से ही इन्सान काम चलाता था?
उत्तर	उसी तरह से, भावना से।

प्र. 140	क्या इन्सान का दिमाग प्रारंभ से ही इतना विकसित है?
उत्तर	दिमाग तो ऐसा ही था, पर काम कम लेता था।
प्र. 141	भक्ति काल में लोग धर्म के कारण अंधविश्वासों में पड़े थे। विज्ञान ने विभिन्न खोजों के माध्यम से लोगों के अंधविश्वासों को दूर किया। क्या विज्ञान फिर भी सही नहीं है?
उत्तर	प्रभु भक्ति से तो अंधविश्वास दूर होते हैं। कोई काल की भक्ति करे तो अंधविश्वास में पड़ता है। बाकी विज्ञान भी महाविज्ञान (धर्म) से ही बनी है।

प्र. 142	पृथ्वी की रचना के समय कितने मनुष्य धरती पर थे या सभी रूहें जीव-जन्तुओं की जूनों में थी?
उत्तर	पृथ्वी की रचना के समय तो बुत ही बुत थे।

प्र. 143	तुलसीदास जी कहते हैं ‘जे को कहै मैं संत को चीना।। तुलसी हाथ कान को दीना।।’ संत खुद को अबूझ पहेली क्यों बनाते हैं? क्या ऐसा नहीं हो सकता कि संत खुद को ऐसा बनाए कि हर कोई उन्हें आसानी से समझ ले? क्या अपने प्रिय (गुरु संत) को समझना गलत है?
उत्तर	आपने अर्थ गलत निकाला है, यहां यह बताया है कि जैसे-जैसे जीव सुमिरन करता है तो उसे अपने गुरू पर प्रभु की श्ािक्त का अहसास होता जाता है। वरना संत की बात तो छोटा बच्चा भी समझ लेता है।

प्र. 144	क्या संत भी कर्मों के दायरे में रहते हैं?
उत्तर	नहीं।

प्र. 145	जब एक पूर्ण संत नाम दीक्षा से सब बंधनों को खत्म कर देता है तो जाम-ए-इन्सां की क्या जरूरत पड़ी?
उत्तर	मालिक जो हुक्म से करवाता है वो जीव के फायदे के लिए होता है। जाम से नाम जपने की व कर्म करने की ज्यादा शक्ति मिलती है।

प्र. 146	भगवान केवल एक आत्मा (काल) को सुधार ले तो फंसी हुई आत्माएं तो अपने आप निकल जाएंगी। भगवान, काल को मनाने की कोशिश क्यों नहीं करता?
उत्तर	सब प्रभु की रज़ा में है।



प्र. 147	रूहानी जाम की नियमावली में 47 वचनों का जो जिक्र है, क्या बुराईयां रूहानी जाम पीने के बाद ही छोड़ी जा सकती हैं? क्या इन्हें दृढ़ इच्छा शक्ति के बल पर नहीं छोड़ा जा सकता? क्या इसके लिए रूहानी जाम पीना जरूरी है?
उत्तर	आज अच्छे कामों के लिए इच्छा शक्ति कम होती जा रही है इसलिए राम नाम व जाम से इच्छा शक्ति दृढ़ होती है व जीव बुराईयां जल्दी छोड़ता है।

प्र. 148	क्या एक भक्त को कट्टर होना चाहिए? क्या अपने ईष्ट के प्रति कट्टरता सही है?
उत्तर	कट्टर नहीं दृढ़ विश्वासी। तभी प्रभु प्राप्ति व उसकी रहमत मिलती है।

प्र. 149	क्या प्रभु को रूहों की चिंता है?
उत्तर	सब प्रभु के ध्यान में है।

प्र. 150	भगवान ऐसा निष्ठुर पिता क्यों है कि वह अपनी संतानों की मुक्ति के प्रयास तेज नहीं करता?
उत्तर	भगवान निष्ठुर नहीं बल्कि दयालु है। वो अपने हिसाब से सबकुछ 
कर रहा है।

प्र. 151	एक पूर्ण संत अपने कार्यकाल में कितने लोगों को मुक्ति दे सकता है?
उत्तर	प्रभु इच्छा।

प्र. 152	क्या रूहों को भेजने का निर्णय गलत नहीं था? क्या भगवान से ऐसे निर्णय की अपेक्षा की जाती है?
उत्तर	प्रभु जो भी करते हैं सही होता है।

प्र. 153	क्या रूहें भी निजधाम में प्रभु के दर्शनों के लिए दौड़-धूप करती हैं?
उत्तर	नहीं। वहां  हर रूह के साथ होता है।

प्र. 154	आत्मा का क्या कोई रूप है?
उत्तर	शरीर से आत्मा की पहचान है व आत्मा से शरीर की।



प्र. 155	क्या भाषा प्रभु प्राप्ति में महत्व रखती है? यदि हां तो हिन्दी और पंजाबी भाषा तो उच्च दर्जे की भाषा है?
उत्तर	प्रभु को पाने के लिए उसका सुमिरन ही महत्व रखता है।

प्र. 156	इन्सान अपनी मर्जी से तो धरती पर नहीं आया। मर्जी तो भगवान की थी पर धिक्कारा इन्सान को जाता है क्यों?
उत्तर	क्योंकि वो धरती पर आकर प्रभु-भक्ति करके आवागमन से आजाद नहीं होना चाहता और-और कामों में मस्त है।

प्र. 157	जब एक रूह (काल) को खुश करने के लिए भगवान ने इतनी रूहों को बेघर कर दिया तो क्या ऐसा भगवान विश्वास के लायक है?
उत्तर	उसमें रूहों का कसूर था कि उन्होंने प्रभु आवाज को नकारा। प्रभु से ही सब कुछ है।

प्र. 158	भगवान का क्या भरोसा कि वह रूहों को दोबारा मातलोक में नहीं भेजेगा?
उत्तर	यह प्रभु वचन हैं कि जो रूह प्रभु भक्ति करके जाएगी वो दोबारा जन्म नहीं लेगी।

प्र. 159	अल्लाह के सच्चे दोस्त कौन हैं?
उत्तर	जो अल्लाह का कलमा अता करते हैं व उसकी सृष्टि से बेगर्ज मोहब्बत 
करते हैं।

प्र. 160	एक आदमी एक या दो बार पुकारने में आ जाता है तो भगवान अनेक बार पुकारने से भी नहीं आता क्यों?
उत्तर	आदमी सच्ची तड़प से यानि छल कपट छोड़ के पुकारे तो एक बार पुकारने से भी मिल सकता है।
प्र. 161	मनुष्य के शरीर में कितने चक्कर होते हैं? इन चक्करों को खोलकर इन्सान भगवान को कैसे मिल सकता है?
उत्तर	राम-नाम जपने से सीधा जीव 10वें द्वार में जाता है व वहां से प्रभु प्राप्ति की तरफ। यह चक्कर योगा में बताए जाते हैं।



प्र. 162	सचखंड, अनामी, सतलोक का मोह दिखाना क्या अंधविश्वास नहीं?
उत्तर	ये हकीकत है, झूठ नहीं।

प्र. 163	क्या रूहानियत पढ़ाई के महत्व को कम नहीं कर रही? रूहानियत में अनपढ़ ज्यादा कामयाब होते हैं।	
उत्तर	नहीं, जो अमल व कर्म करे, रूहानियत में वो ही सफल होता है।

प्र. 164	क्या रूहानियत व धर्म, प्रगति में बाधा नहीं है? आप क्या कहेंगे?
उत्तर	नहीं बाधा नहीं, बल्कि सहायक हैं।

प्र. 165	क्या संत दुनिया में अपनी इच्छा से काम करता है या हर कर्म करने से पहले ईश्वर की अनुमति लेता है?
उत्तर	ईश्वर के हुक्मानुसार।

प्र. 166	कभी कोशिश न करना या कोशिश करने के बाद फेल हो जाना दोनों में क्या ज्यादा अच्छा है?
उत्तर	कोशिश करते रहना चाहिए।

प्र. 167	जब गॉड इतना पॉवर फुल है तो मरने के बाद इन्सान की बुराईयों को माफ क्यों नहीं कर देता?
उत्तर	जो गॉड को याद करते हैं वो उन्हें जीते-जीअ माफ कर देते हैं।

प्र. 168	जब भगवान कण-कण में है तो उसको अपने दूत भेजने की क्या जरूरत है?
उत्तर	भगवान निराकार है इसलिए इन्सान को समझाने के लिए इन्सानी शरीर में दूत भेजते हैं।

प्र. 169	आत्मा को चौरासी में क्यों जाना पड़ता है?
उत्तर	अगर गुरूमंत्र न ले, भक्ति-इबादत से न जुड़े, वचनों को तोड़े तो चौरासी लाख शरीरों में जाना होगा।  




प्र. 170	मन और काल दोनों भाई-बहन हैं क्या?
उत्तर	मन काल का एजेंट है और दोनों का काम नरकों में ले जाने का है। 

प्र. 171	क्या कारण है कि जो भी धरती पर अवतार, गुरू आए उनका लोगों ने विरोध किया?
उत्तर	जब गुरू सच्चाई से जोड़ कर नशे, बुराइयां छुडवाते हैं तो बुराई के सौदागरों को घाटा पड़ने लगता है। जिनका रोजगार ही बुराई से है, हो सकता है ऐसे लोग विरोध करते आए हों। 

प्र. 172	आज के बुराई वाले समय को रूहानियत के नजरिए से क्या कहेंगे और दुनिया को क्या संदेश देंगे?
उत्तर	इस समय को धर्म-शास्त्र बता चुके हैं कि ये कलियुग का समय है। ऐसे समय में एक ही संदेश है कि आप जिस भी धर्म में रहते हैं, रहें, नाम का सुमिरन, परमार्थ करें व हक-हलाल कड़ा परिश्रम करके खाएं।

प्र. 173	जो राम-नाम से तोड़ता है, उसको कुछ क्यों नहीं होता?
उत्तर	ये मालिक का काम है। वो जाने उसका काम जाने, पर कर्मों की सजा जरूर मिलती है।

प्र. 174	धर्मों के बारे में आप क्या कहना चाहते है?
उत्तर	धर्मों के बारे में हमारा क्या ख्याल है। हम आपको शेयर सुनाते हैं:-
	ना हिन्दु बुरा है, ना ही सिख, ईसाई, मुस्लमान बुरा है।
	जो बुराई पर उतर आए वो इन्सान बुरा है।
	कोई आदमी बुराई कर देता है तो इसका मतलब यह नहीं कि सारा धर्म बुरा हो जाता है। हम तो यही कहते हैं -कि सारे धर्म अपनी जगह पर सही हैं। 

प्र. 175	निंदा व सच्ची बात कहने में क्या फर्क है?
उत्तर	अगर कोई बुरा काम कर रहा है तो एक-दो बार कह दो कि उसको बुराई से हटाना है यह सच्ची बात है लेकिन बार-बार उसके बारे में किसी दूसरे को कहोगे तो वह निंदा होती है। 


प्र. 176	क्या अनहद शब्द भी मर जाता है? 
उत्तर	अनहद शब्द का मतलब है मालिक की आवाज। जब प्रलय-महाप्रलय आती है तब उस तक जाने वाले शब्द बदल जाते हैं पर वो धुन नहीं बदलती। 

प्र. 177	गुरू जी दुनिया में क्या भूत-प्रेत होते हैं? 
उत्तर	अज्ञानता ही भूत है। पाखण्डों में न पड़ें। ये जूनी रूहानी मंडलों पर होती है।

प्र. 178	ध्यान लगने के लक्षण क्या हैं?
उत्तर	जब ध्यान लगता है तो आंखों के सामने एक रोशनी, अलौकिक प्रकाश आएगा जिससे पता चलता है कि ध्यान लग रहा है। उसके बाद आत्मा शरीर को छोड़ती हुई ऊपर चढ़ती है, मीठा-मीठा अहसास होगा और पूर्ण गुरू, पीर-फकीर की झलक मिलनी शुरू होती है। फिर रूहानी चढ़ाई शुरू होती है। 

प्र. 179	ध्यान जबरदस्ती या ज्यादा देर तक लगाया जाए तो क्या दिमाग में कोई प्रॉब्लम भी हो सकती है? 
उत्तर	मन से लड़ना है, तो ही मन काबू में आएगा, दिमाग सही होगा, कोई नुकसान नहीं होगा। 

प्र. 180	सतलोक बाहरी अक्ल-दिमाग से नहीं देखा जा सकता। यह शरीर के अंदर है या आसमां के ऊपर?
उत्तर	अनामी, सचखण्ड, सतलोक, सब कुछ हमारे अंदर भी है और बहुत आगे भी है। अगर देखना चाहते हो तो साधना करनी होगी, समाधि में जाना होगा, फिर सुन्न समाधि होगी। लेकिन इसके लिए सुमिरन करना होगा।
प्र. 181	जब शुरू-शुरू में सुमिरन किया तो मुझे आभास होने लगा कि मेरी आत्मा ऊपर की तरफ खींची जा रही है। मुझे डर लगा और मैंने सुमिरन करना छोड़ दिया तथा सबको बताने लगी।
उत्तर	आप तो सुन्न समाधि में जा रहे थे। सुमिरन कभी किसी को नहीं मारता बल्कि ताजगी देता है। आदमी का दिमाग रूहानी ताजगी से महक उठता है और नूरे जलाल से भर जाता है। लेकिन आपने किसी को बताना नहीं होता।



प्र. 182	क्या चलते-फिरते सुमिरन से भी बुरे कर्म खत्म होते हैं। क्या मालिक के दर्शन कर सकते हैं?
उत्तर	चलते-फिरते सुमिरन करने से कर्म कटेंगे यह पक्का है। लेकिन मालिक के दर्शन करना चाहते हो तो उसके लिए थोड़ी एकाग्रता जरूरी है।

प्र. 183	मन सुमिरन में नहीं टिकता क्या कारण है?
उत्तर	मन से लड़ना पड़ेगा। चलते, बैठकर, काम-धंधा करते थोड़ा-थोड़ा सुमिरन करते रहो, मन को मालिक के नाम का आदी बना लो। सुमिरन करते हुए सत्संग के वचनों पर अमल करते जाओगे तो एक दिन मन आपका 
पानी भरेगा। 

प्र. 184	‘सतनाम’ शब्द का अर्थ क्या है?
उत्तर	बेपरवाह मस्ताना जी महाराज ने परम पिता शाह सतनाम सिंह जी महाराज का नाम रखा सतनाम। दूसरे शब्दों में मालिक का सच्चा नाम।  

प्र. 185	भक्तों पर तकलीफ क्यों आती है? 
उत्तर	सोने को आग में से निकाला जाए तो उसकी आभा में निखार आ जाता है। दूसरा कारण यह भी होता है कि भक्तों के पिछले जन्मों के पाप-कर्म यहीं पर इसी जन्म में कट जाते हैं। पापियों के पाप-कर्म बढ़ते जाते हैं वो यहां भी नरक और अगले जहान में भी नरक भोगते हैं। 

प्र. 186	सुमिरन करते समय सत्संग सुनाई दे और दिखाई भी दे तो क्या इसका फल पूरा मिलता है?
उत्तर	बिल्कुल, फल तो मिलता ही मिलता है, ये कैसे हो सकता है कि फल न मिले।

प्र. 187	क्या काल ने सतयुग, द्वापर व त्रेता युग में भी रूहें मांगी थी? 
उत्तर	उसने शुरू में ही रूहें मांगी थी, जब सृष्टि की रचना हुई थी। युग चाहे कोई भी हो काल और दयाल हमेशा रहे है। लेकिन पहले समय में काल दबा हुआ था जिसकी शक्ति नाममात्र थी किन्तु कलियुग में काल की शक्ति प्रबल हुई है और दयाल की शक्ति ज्यों की त्यों है। 


प्र. 188	रूहानियत में चौथा राम मोक्ष देता है जबकि इतिहास गवाह है कि जो काल के दायरे में देव हैं उन्होंने भी मोक्ष दिया है। भक्त प्रहृलाद को मोक्ष दिया है। 
उत्तर	इस दुनिया से मोक्ष करवा देना या दुनिया के दु:ख हटवाकर सुख दे देना, उसको भी मोक्ष कहते हैं। यहां कर्म काटकर नरकों से बहुत समय के लिए स्वर्ग दे देना, यह भी मोक्ष है। लेकिन चौथा राम वो है जिससे ब्रह्मा, विष्णु, महेश पैदा हुए हैं वो प्रकाश का स्तम्भ ‘चौथा राम’ जिसका नाम लेने से आत्मा को वो मोक्ष-मुक्ति मिलती है कि वो दोबारा जन्म-मरण में कभी आ ही नहीं सकती तथा वहां पर स्वर्ग से अरबों गुणा बढ़कर नजारे हैं। वो मोक्ष-मुक्ति सिर्फ और सिर्फ चौथा राम ही दे सकता है। 

प्र. 189	नाम जपने से जो खुशी मिलती है उसे हजम कैसे किया जाए, क्या किसी को बता सकते हैं?
उत्तर	नहीं, हो सके तो उन्हें हजम करो, खुशियां और बढ़ेंगी। 

प्र. 190	अगर दो नामलेवा जीव एक साथ शरीर छोड़ दें तो क्या दोनों आत्माएं इकट्ठी मालिक की गोद में बैठकर सचखण्ड जाएंगी या उनको मालिक अलग-अलग दर्शन देगा?
उत्तर	अगर एक ही समय में दोनों आत्माएं शरीर छोड़ देती हैं और दोनों ही मालिक की भक्ति-इबादत करने वाली हैं तो यकीनन मालिक उनको लेकर जाता है पर अलग-अलग। आत्मा का साथ वास्तव में अल्लाह, वाहेगुरु, राम देता है। आत्मा का साथ आत्मा नहीं दे पाती। 

प्र. 191	एक सत्संग का फल कितना मिलता है?
उत्तर	सत्संग की एक घड़ी का फल 50 साल की बंदगी से भी बढ़कर है। सत्संग में सेवा-सुमिरन का फल मिल जाता है लेकिन इन्सान पूरा अमल करे। 

प्र. 192	जवान लड़का मरता है तो क्या वह परिवार से बदला लेकर 
जाता है?
उत्तर	उसका परिवार के साथ इतना समय बिताना ही लिखा होता है। कई बार कर्मों का लेन-देन भी हो सकता है। 




प्र. 193	मनुष्य के शरीर का आत्मा के साथ क्या रिश्ता है और आत्मा के रिश्ते को किस नजर से देखना चाहिए?
उत्तर	आत्मा बिना शरीर नहीं और शरीर बिना आत्मा की पहचान नहीं होती। पति-पत्नी का रिश्ता छोडकर बड़ों को माता-पिता, बराबर वालों को बहन-भाई व छोटों को बेटा-बेटी समान ही देखना है। 

प्र. 194	चलते-फिरते किया गया सुमिरन क्या बैठकर किये गये सुमिरन से ज्यादा असरदार है?
उत्तर	जी नहीं, चलते-फिरते किया गया सुमिरन आपके मन को टिकाने के लिए एक खुराक है इसका फल मिलता है। अगर बैठकर सुमिरन करो तो सुन्न समाधि में जा सकते हो और साक्षात् मालिक के नूरी स्वरूप के दर्शन कर सकते हो।  

प्र. 195	पिता जी, मैं सुमिरन गिन-गिन कर करता हूं, क्या यह उचित है? 
उत्तर	नहीं, सुमिरन बिना गिनती के करना चाहिए। क्योंकि सुमिरन गिन-गिन कर करोगे तो सुमिरन गिनती में ही अटक जाएगा। जब शब्द जुबान पर बैठ जाएं तो तेजी से सुमिरन करें। उस समय शब्दों की तरफ भी ध्यान नहीं होना चाहिए, गिनती तो बहुत दूर की बात है।

प्र. 196	जब आत्मा की चढ़ाई होती है तो व्यक्ति को कैसा अनुभव होता है? यमपुरी, शिवपुरी, विष्णुपुरी आदि के बारे में विस्तार से बताएं।
उत्तर	मालिक वो प्रकाश का स्तंभ है जिससे देव-महादेव, ब्रह्मा, विष्णु, महेश बने। काल-महाकाल, राक्षस, शैतान आदि सभी उसी से उत्पन्न हुए हैं। वह मुक्ति का दाता है। जब आप नाम लेते हैं तो जीव निजधाम सचखंड जाते है रास्ते में कहीं भी नहीं रूकते। इन पुरियों में कर्मों के अनुसार फल मिलता है। 

प्र. 197	मालिक भक्ति क्यों करवाता है? अगर वो चाहे तो ऐसे भी काल को खत्म कर सकता है, रूहों को अपने पास बुला सकता है।
उत्तर	मालिक अपनी भक्ति नहीं करवाता बल्कि आप मालिक की भक्ति करते हैं और जरूरत भी आपको ही है। आदमी के हर काम में मालिक की भक्ति काम देती है और आवागमन से मुक्ति भी भक्ति से ही संभव है। 




प्र. 198	संत-महात्माओं के अहसानों का बदला कैसे चुकाया जा सकता है?
उत्तर	संत जो वचन करते हैं उन पर अमल करके जीव मालिक का बदला तो नहीं चुका सकता लेकिन ऐसा करने से मालिक और अधिक खुशियां 
देता है। 

प्र. 199	सुमिरन जिह्वा द्वारा करना चाहिए या मुख बंद करके ख्यालों के द्वारा करना चाहिए?
उत्तर	इन्सान जिह्वा द्वारा भी और ख्यालों द्वारा भी सुमिरन कर सकता है। ख्यालों द्वारा सुमिरन करने से ख्याल कहीं ओर नहीं दौड़ते बल्कि सुमिरन में लगे रहते हैं लेकिन यह थोड़ा मुश्किल है। 

प्र. 200	कलियुग समाप्त होने में कितनी उम्र शेष है?
उत्तर	जो लोग दृढ़ विश्वास रखते हैं, वचन, सेवा-सुमिरन करते हुए परमार्थ करते हैं उनके लिए दयाल का युग आता है और काल का युग समाप्त हो जाता है।
प्र. 201	क्या नामधारी को मांसाहार खाने वाले से परहेज करना चाहिए?
उत्तर	आदमी को समझाना चाहिए, परहेज मांस से करो। 

प्र. 202	इन्सान जानते हुए भी पाप-कर्म क्यों करता है?
उत्तर	ऐसा इन्सान मन, काल की वजह से करता है और सुमिरन न करना भी एक वजह है।

प्र. 203	गुरू और सतगुरू में क्या अन्तर है?
उत्तर	सतगुरु राम, अल्लाह, वाहेगुरू को भी कहते हैं और उस गुरू , संत को भी जो मालिक से एक हो जाए। गुरू उस को कहते हैं जो ज्ञान बताए व समझाए।

प्र. 204	अगर हम किसी को नाम दिलवा दें और बाद में वह पहले जैसा ही हो जाए तो क्या हमें पाप लगता है?
उत्तर	नहीं, ऐसा करने से आपको कोई पाप नहीं लगेगा बल्कि आपने तो नाम दिलवाकर अच्छा किया लेकिन वह नहीं मानता और पहले जैसा ही रहता है तो वह जाने उसका मालिक जाने। 



प्र. 205	स्वाभिमान और अहंकार में क्या अंतर है? 
उत्तर	अपने अंदर अच्छे कामों के लिए अणख, गैरत पैदा कर लेना व उसके लिए जो दृढ़ता लाना है उसे स्वाभिमान कहते हैं। धन-दौलत, ऊंची पहुंच, बुद्धिमता, संतान का गुमान अहंकार कहलाता है।

प्र. 206	क्या मांस खाना चाहिए या नहीं?
उत्तर	रूहानियत में यही लिखा है कि इन्सान को मांस नहीं खाना चाहिए और विज्ञान भी यही कहती है हम शाकाहारी हैं। किसी भी गुरू, पीर-पैगम्बर ने नहीं लिखा कि मांस खाओगे तो ही भक्ति होगी। 
 
प्र. 207	मोह क्या है? इन्सान इसमें क्यों फंसता है?
उत्तर	अपने बच्चों के लिए कमाना यह मोह नहीं है। लेकिन बच्चे अगर चोरी, ठग्गी, बेइमानी करें और आप कहते रहें कि नहीं मेरा बच्चा ऐसा नहीं है तो यह मोह की अंधता है। यानी अपनी औलाद के लिए ठग्गी, बेइमानी, भ्रष्टाचार करना मोह-ममता कहलाती है। बच्चों का पालन-पोषण करना, मेहनत करके खिलाना-पिलाना यह इन्सान का फर्ज है और ऐसा इन्सान को करना चाहिए।

प्र. 208	सतगुरू से प्यार कैसे बढ़ता है?
उत्तर	सेवा-सुमिरन करने से, वचनों को मानने से सतगुरू से प्यार बढ़ जाता है।

प्र. 209	कोई रूहानी करिश्मा पढ़कर आंसू बहते हैं तो क्या उन्हें वैराग्य कह सकते हैं?
उत्तर	जी हां, वास्तव में वह खस्ता दिल आत्मा मालिक के प्यार में, वैराग्य में ही होती है और कोई पाखंड नहीं होता।

प्र. 210	जो लोग टीवी, इंटरनैट पर लाइव सत्संग सुनते हैं क्या उन्हें फल मिलता है?
उत्तर	हां! मिलता है। लेकिन उतना फल नहीं मिलता जितना कि सत्संग में आने से मिलता है। क्योंकि सत्संग में लाखों की तादाद में साध-संगत आती है वहां मालिक को आना ही पड़ता है।



प्र. 211	सुमिरन के समय हाथ, पैर, सिर में झटके लगते हैं। ऐसा क्यों होता है?
उत्तर	ऐसा किसी-किसी के साथ होता है। आप चलते-फिरते सुमिरन में ध्यान लगाएं और नाम चैक करवा लें ताकि ऐसी परेशानी न आए। हो सकता है कि आपके भयानक कर्म कट रहे हों। इसलिए डरें नहीं और सुमिरन करते रहें, तरक्की होगी।

प्र. 212	हम दूसरों को नाम क्यों नहीं बता सकते?
उत्तर	जिसने पहले पढ़ा है वही दूसरों को पढ़ा सकता है। क्या आपने किसी स्कूल, कॉलेज में बच्चों द्वारा अध्यापकों को पढ़ाते देखा हैं? इसलिए गुरू, पीर-पैगम्बर पहले पढ़े हुए होते हैं मालिक तक पहुंचे होते हैं। वो इन्सान को मुरीद, शिष्य बनाकर वहां तक ले जा सकते हैं। जो खुद मुरीद है वह दूसरों को मुरीद कैसे बना सकता है। 

प्र. 213	क्या माता का गर्भ स्थान मृत्युलोक से अलग लोक है? अगर नहीं तो वहां हमेशा भगवान का ध्यान क्यों रहता है?
उत्तर	वहां जीवात्मा अपने असली रूप में होती है। ताजा-ताजा मालिक से बिछुड़ी होती है। माता का गर्भाश्य मृत्युलोक में चलता-फिरता शरीर है। गर्भ में मालिक याद आता है क्योंकि जब आप परेशान होते हैं तो मालिक को याद करते हैं।

प्र. 214	संत-महात्मा का हाथ उस परमात्मा से मिला होता है। लेकिन दुनिया में उसे गलत बताया जाता है तो वो परमात्मा कैसे बर्दाश्त करता होगा?
उत्तर	वो परमात्मा सब बर्दाश्त कर जाता है जो इन्सान कभी सोच भी नहीं सकता। इसीलिए तो वो परमात्मा है। संतों ने भी बहुत बर्दाश्त किया है। फिर मालिक तो मालिक है। वो कहने-सुनने से परे है।

प्र. 215	जब सपनों में आपके दर्शन होते हैं तो खुशी का कोई ठिकाना नहीं रहता। क्या हम मियां-बीवी आपस में चर्चा कर सकते हैं?
उत्तर	दर्शन तो मालिक देते हैं, हम तो खाकसार चौकीदार हैं। अगर दोनों सुमिरन करने वाले हैं और दोनों ही रहमत के काबिल बनते जा रहे हैं तो थोड़ी चर्चा करने में कोई हर्ज नहीं। लेकिन अगर एक बहुत आगे है और दूसरा अभी मार्ग पर चला ही नहीं तो चर्चा न की जाये।




प्र. 216	क्या देवी-देवता कि तरह अल्लाह, गॉड, राम भी समाधि में रहते हैं? 
उत्तर	अल्लाह, गॉड, राम किसी की भी समाधि में नहीं रहते। 

प्र. 217	अगर कोई आदमी आत्महत्या कर लेता है तो क्या उसकी उतनी ही उम्र दरगाह में लिखी होती है?
उत्तर	नहीं, आत्मघाती महापापी होता है। ऊपर रूहानी मंडलों में घोर अंधकार होता है उसे वहां सज़ा भोगनी पड़ती है। 

प्र. 218	मन में बुरे विचार आते रहते हैं। इसके फल से इन्सान कैसे बच सकता है?
उत्तर	जब भी मन में कोई बुरा विचार आता है तो पांच मिनट सुमिरन करने से इसका प्रभाव खत्म हो जाता है। यदि घंटा सुबह-शाम सुमिरन किया जाए तो इन विचारों को कंट्रोल किया जा सकता है।

प्र. 219	संतों के सामने बैठकर भी मन हावी रहता है क्या कारण है?
उत्तर	संतों के सामने उतना हावी नहीं हो सकता जितना कि दुनिया में रहते हुए होता है क्योंकि संत तो मालिक की चर्चा करते हैं। मन असल में काबू तब होता है जब इन्सान अंदर के हरि रस को चख लेता है।

प्र. 220	लोग अपने गुरू का रहमो-कर्म भूल जाते हैं ऐसा क्यों है?
उत्तर	जब इन्सान गुरू के बताए वचनों पर नहीं चलता, सत्संग, सुमिरन, परमार्थ नहीं करता, ऐसे लोगों पर मन-माया कभी भी दांव चला सकते हैं।
प्र. 221	माता-पिता द्वारा किए गए कर्मों का फल क्या उनकी सन्तान को भोगना पड़ता है?
उत्तर	कुछ-न-कुछ असर जरूर पड़ता है। मां-बाप द्वारा पाप-जुल्म की, की गई कमाई का असर जरूर होगा। लेकिन अगर राम-नाम का जाप किया जाए तो इस बुराई से बचा जा सकता है।

प्र. 222	पाप का घड़ा फूटने में कितना समय लगेगा?
उत्तर	जब पाप का घड़ा भरता है तो फूट जाता है, बताने की जरूरत नहीं पड़ती। 



प्र. 223	क्या ब्रह्मंड में और भी त्रिलोकियां हैं। क्या वहां भी संत और भगवान होते हैं?
उत्तर	जी हां, ब्रह्मंड में ऐसी और भी सैंकड़ों त्रिलोकियां हैं। मालिक हर जगह है।

प्र. 224	मालिक के दर्श जल्दी कैसे हों और मन काबू में कैसे आ सकता है?
उत्तर	सुबह 2 से 5 बजे के बीच कम से कम 1 घंटा सुमिरन करें। चलते-फिरते भी सुमिरन करें। घर में खाना नाम जप कर पकाएं और खाएं। कुछ ही महीनों में मन काबू में आना शुरू हो जाएगा। मालिक के दर्शन जरूर होंगे।

प्र. 225	एक मां के दो पुत्रों में से एक अच्छे कार्य करता है और दूसरा बुरे। तो इसमें मां को किसके कर्मांे का फल मिलेगा?
उत्तर	राम नाम जपने तथा अच्छे कर्म करने वाला पुत्र अपनी अगली-पिछली कुलों का उद्धार कर लेता है, जबकि बुरे कर्म करने वाले का असर बुरे कर्म करने वाले पुत्र पर ही होता है।

प्र. 226	तन, मन व धन की सेवा में से रूहानियत में सबसे ज्यादा फल कौन सी सेवा का मिलता है? 
उत्तर	फल तो सभी का बराबर है, पर मन की सेवा (काबू करने) का फल ज्यादा है, क्योंकि यदि मन काबू हो जाता है तो दूसरी सेवा अपने-आप हो जाती हैं।

प्र. 227	मैं कैसे जान सकता हूँ कि मैं कौन हूँ,?
उत्तर	हमारे अंदर दो तरह की आवाज आती हैं, एक आवाज आत्मा की और दूसरी शैतान की। आत्मा की आवाज हम  सुनने लग जाएं तो हम सब कुछ समझ सकते हैं लेकिन उसे सुनने के लिए लगातार सुमिरन करना पड़ेगा। 

प्र. 228	मानवता के बारे में धर्म क्या कहता है?
उत्तर	सभी धर्मों में लिखा है कि किसी भी दीन-दु:खी को तड़पता हुआ देखकर, वो चाहे इन्सान, पशु-पक्षी या कोई भी क्यों न हो, उसके दु:ख-दर्द में शामिल होना और अपने प्रयास से उसका दु:ख-दर्द दूर करना ही मानवता कहलाती है। किसी के दु:ख-दर्द को देखकर खुश होना शैतानियत है।

प्र. 229	सच की राह में इतनी मुश्किलें क्यों आती हैं?
उत्तर	इसका कारण यह है कि जब-जब सच चलता है तो बुराई चिढ़ती है। लेकिन बुराई हमेशा के लिए मिट जाती है और राम-नाम हमेशा रहता है। जिस-जिस ने भी सच का रास्ता अपनाया या अवतार हुए उन्हें भी मुश्किलों का सामना करना पड़ा। 

प्र. 230	जब आत्मा निजधाम चली जाती है तो उसे कितने समय के लिए वहां जगह मिलती है?
उत्तर	हमेशा के लिए। 

प्र. 231	लगातार सुमिरन करते रहें और बीच में एक दिन सुमिरन छूट जाता है तो क्या सुमिरन नए सिरे से शुरू होता है?
उत्तर	नहीं, ऐसा कुछ नहीं होता है। वैसे सुमिरन छूटना नहीं चाहिए क्योंकि 24 घंटे बहुत लम्बे-चौड़े होते हैं। पूरे दिन में कभी न कभी तो सुमिरन करना चाहिए। 
					    
प्र. 232	क्या केवल सेवा करके भगवान को पाया जा सकता है?
उत्तर	नहीं, मालिक को पाने के लिए सुमिरन जरूरी है। सेवा बुरे विचारों को काबू करके प्रभु प्राप्ति में सहायता करती है।

प्र. 233	स्वर्ग लोक और नरक लोक कहाँ हैं?
उत्तर	स्वर्ग-नरक रूहानी मंडल में हैं। इस धरती पर भी हैं यदि आप बीमार हैं, दुखी हैं तो एक तरह से नरक है और आप खुश हैं तो एक तरह का जन्नत है लेकिन वहाँ भी है। 

प्र. 234	मनुष्य के रूप में भगवान जमीन पर उतरता है। इसके बारे में आप क्या कहते हैं?
उत्तर	धर्मों में लिखा है कि मालिक, भगवान खुद कभी नहीं आता, क्योंकि वो आवागमन से आजाद है। वो जन्म-मरण के चक्कर में नहीं पड़ता। परन्तु भगवान द्वारा भेजा गया उनका नूर पीर-पैगम्बर, गुरू, ऋषि-मुनि आता था, आता है और आता रहेगा। रूहानियत ऐसा मानती है।


प्र. 235	मंदबुद्धि जीव जिसने नाम लिया हुआ है, उसका सुमिरन कैसे चलेगा। बाहर घूमने पर कोई भी उसे खिला-पिला देता है, उनसे उसे कैसे सुरक्षित रखें? 
उत्तर	मंदबुद्धि जीव ने नाम ले लिया उसके लिए यही काफी है, उसे अच्छी तरह से नाम याद करवा दें। अगर उसे नाम याद हो जाए कोई उसे कुछ खिला देता है, जिसने खिलाया है उसे पाप लगेगा। उस मंदबुद्धि को नहीं। अनजाने में वो कुछ खा बैठता है तो भी मालिक रहमत करके उसके पाप को काटेगा। उसके परिवार वाले उसे खाना नाम जपकर खिलाएं। उसका ख्याल भी रखें।

प्र. 236	साधु और संत में क्या अंतर है? क्या साधु से भी मोक्ष मिल 
सकती है?
उत्तर	दुनिया की नजर में जिसने त्याग कर दिया वो साधु बन जाता है। परन्तु जिसने सच्चा त्याग किया हो वो ब्रह्मचारी, सत्ब्रह्मचारी बन जाता है। जो खुली आंखों से भी मालिक को जर्रे-जर्रे में देखता है, लोगों की भलाई के लिए सब-कुछ न्यौछावर कर देता है तो वो संत होता है। संत शब्द बहुत बड़ा है। संत को समझा नहीं जा सकता। उसकी रमज समझ नहीं आती। मोक्ष प्रभु-परमात्मा से एक हुए संत ही दे सकते हैं, दूसरा नहीं।

प्र. 237	गुरुमंत्र देते समय आप सफेद कपड़ा) ओढ़ते हैं, क्यों?
उत्तर	एक कारण तो यह है कि रूहानियत, सूफियत में यह माना जाता है कि जब प्रार्थना या समाधि में जाना होता है तो मक्खी, मच्छर परेशान न करें। दूसरा कारण यह है कि जब रूह ने मालिक से प्रार्थना करनी है। जब दोनों ही अंदर हैं तो बाहर शोर मचाने की क्या जरूरत है? उस मालिक को अन्दर से तड़प कर बुलाएंगे तो वो जल्दी सुनता है।

प्र. 238	मृत्यु के बाद आत्मा कहां जाती है?
उत्तर	आत्मा ने अगर मालिक, प्रभु का नाम लिया है तो वह आवागमन से आजाद हो जाती है और ऐसी जगह पहुंच जाती है जहां भगवान हर जगह दिखाई देता है। अगर भगवान का नाम नहीं लिया होता तो कर्मों के अनुसार स्वर्ग या नरक का फल भोग कर जन्म-मरण में चली जाती है।



प्र. 239	क्या औरत पूर्ण संत नहीं हो सकती ?
उत्तर	हो सकती है।

प्र. 240	रूहानियत और दुनियादारी की परिभाषा क्या है?
उत्तर	अगर शाब्दिक परिभाषा में कहें तो रूहानियत में इन्सान को भगवान से जोड़ा जाता है और दुनियादारी में भगवान से दूर किया जाता है। इन्सान दुनियादारी, भौतिकतावाद में फंस जाता है। भगवान को मानकर दुनियादारी में रहता हुआ भी आदमी सुखी रह सकता है।
प्र. 241	मैं नहीं जानता कि मैं कौन हूं व कहाँ से आया हूँ आप बता सकते हैं?
उत्तर	हम सब एक ही भगवान की औलाद हैं उसने खुद हमें बनाया है और उसी से बिछुड़ कर आए हैं। 

प्र. 242	आत्मा का मूल स्थान कहां है?
उत्तर	अगर शरीर की बात की जाए तो सिर से लेकर पांव तक पूरे शरीर में आत्मा होती है। सुन्न समाधि में आत्मा एक जगह जहां इकट्ठी होती है वह है दोनों आंखें व माथे के बीच का भाग जिसे तीसरी आंख, दसवां द्वार, मैहराब आदि कहा जाता है।

प्र. 243	भगवान के अस्तित्व में विश्वास कैसे किया जा सकता है?
उत्तर	जब इन्सान को खुद को अंदर से अनुभव हो जाता है कि भगवान है तो उसे भगवान में विश्वास हो जाता है। इन्सान अगर गुरुमंत्र का जाप करता है तो वह उसके अस्तित्व को अपने अंदर देख व महसूस कर सकता है। 

प्र. 244	नामचर्चा में ग्रंथों के अलावा लोग अपने विचार रखते हैं क्या यह सही है या गलत?
उत्तर	ग्रंथों को पढ़ें, वैसे कोई व्याख्या न करें। 

प्र. 245	भगवान सबको एक समान सुंदर व बुद्धिमान क्यों नहीं बनाता?
उत्तर	अपने-अपने कर्मों के अनुसार जीव बनता है।



प्र. 246	अगर किसी इंसान को सपने में कोई वचन हो, क्या वह पूरा होता है?
उत्तर	यदि मुर्शिद-ए-कामिल के  पूर्ण रूप में दर्शन होते हों और अच्छाई के लिए कोई वचन होता हो तो वह पूरा होता है, थोड़ा समय लगता है। और कुछ बुरा देखा है तो हो सकता है कि आपका कोई भयानक कर्म, सिर्फ वह बुरा दिखाकर ही काट दिया। 

प्र. 247	यदि किसी इंसान की कोई हत्या कर देता है तो आत्मा का क्या होता है?
उत्तर	यदि उस जीव ने नाम लिया है तो वह आत्मा मालिक की गोद में ही जाएगी। जिसने उसकी हत्या की है उसे उसकी सजा मिलेगी। अगर नाम नहीं लिया तो आत्मा कर्मों के अनुसार स्वर्ग-नरक व जन्म-मरण में जाती है।

प्र. 248	क्या काल-महाकाल सतगुरु का रूप धार कर मालिक की रूहों को गुमराह कर सकता है? 
उत्तर	वह भ्रम में डाल सकता है, लेकिन साक्षात् गुरु के दर्शन नहीं दे सकता। परन्तु पूर्ण सतगुरु द्वारा चेताई गई आत्मा जब पूर्ण सुमिरन करती है तो वह उसके भरमाने से भरमती नहीं है। 

प्र. 249	पीर-पैगम्बर, ऋषि-मुनि, भगवान जो भी इस दुनिया में आए उनमें से ज्यादातर भारत देश में ही क्यों आए, विदेशों में क्यों नहीं आए? 
उत्तर	यह मालिक की मर्जी है। अगर हमारे देश में पैदा हुए हैं तो हमें गर्व होना चाहिए, उदास नहीं।

प्र. 250	क्या हम शाम की बजाय 2-3 घंटे सुबह ही सुमिरन कर लिया करें? 
उत्तर	यह आपकी मर्जी है। रात को सुमिरन करने से दिनभर में अनजाने में कोई गलती हुई है तो उसकी तरफ से भी आपका मन हल्का हो जाएगा और आप तरो-ताजा हो जाएंगे।

प्र. 251	मूवी देखने और फिल्मी गाने सुनने से क्या सुमिरन कटता है?
उत्तर	बनता तो नहीं है। कटता इसलिए होगा, क्योंकि आप जैसा देखते हैं फिर वैसा ही आचरण करते हैं। 



प्र. 252	इंसान हर स्वार्थ त्याग दे, तब उसे मालिक मिलता है। काल ने भक्ति करके जो वर मांगे थे, उसका एक  स्वार्थ था। उसे मालिक कैसे मिला, क्या मालिक को उसका स्वार्थ पता था?
उत्तर	मालिक ने ही काल को बनाया। काल की कोई इच्छा नहीं थी। मालिक ही चाहते थे कि काल इस सृष्टि की रचना करे, यह सब उसके खेल तमाशे हैं। यह मालिक को पता है उसने ऐसा क्यों किया, वह मर्जी का मालिक है। 

प्र. 253	देवी-देवता मनुष्य चोले को तरसते हैं। फिर लोग उनकी पूजा करें या ना करें?
उत्तर	पूजा करनी है तो दोनों जहान के मालिक की करो जिसकी इबादत में देव-महादेव भी बैठते हैं। उसकी भक्ति करने से देवी-देवता सबकी भक्ति बीच में ही आ जाएगी। 

प्र. 254	अगर मालिक निराकार है तो आकार की पूजा क्यों होती है?
उत्तर	आकार के बिना मन ठहरता नहीं। वो मालिक सत्पुरुष के रूप में प्रकट होता है। पीर-फकीर को अपनी रहमत देकर भेजता है। वही उसकी चर्चा करता है और वही मालिक से मिला देता है। इसलिए उसे आकार की जरूरत है। 

प्र. 255	आज तक किसी जीव की आवागमन से मुक्ति हुई, इसका क्या प्रमाण है? 
उत्तर	नाम लिया हुआ जीव मौत के समय खुद बता कर जाते हैं कि मेरा भगवान मुझे लेने आ रहा है। इससे बड़ा प्रमाण शायद और नहीं हो सकता।  

प्र. 256	दूसरा जहान कहां है, इसका क्या अर्थ है?
उत्तर	जहां आत्मा जाती है, शरीर नहीं जा सकता उसे दूसरा जहान कहते हैं। सत्संगियों के लिए वह निजघर, सतलोक, सचखंड, अनामी है। जो नाम नहीं लेते उनके लिए धर्मराय की कचहरी है। उसके बाद नरक-स्वर्ग और फिर से जन्म-मरण में जाना पड़ता है। 

प्र. 257	क्या विधि के विधान का उल्लंघन असंभव है?
उत्तर	नहीं! पर मनुष्य कुछ हद तक नए कर्म बना सकता है।




प्र. 258	शाम के समय सुमिरन के लिए सबसे सही समय कौन सा है?
उत्तर	शाम को खाना खाने से पहले सबसे बढ़िया समय है या खाना खाने के ढाई-तीन घंटे बाद। 

प्र. 259	निद्रा, बेहोशी, कोमा और रूह की चढ़ाई में क्या अंतर है?
उत्तर	रूह की चढ़ाई साधारण आदमी करता है। कोमा में बीमार जाते हैं और निद्रा सोने के समय आती है। रूहानी चढ़ाई में जीते-जागते, आप पूरे सचेत होते हैं, शरीर बिल्कुल मृत प्राय: होता है। अगर आपने आधा घंटा सोचा है तो आधे घंटे बाद वापिस शरीर में आते हैं जबकि बेहोशी व कोमा का समय निश्चित नहीं होता। रूह की चढ़ाई में कोई परेशानी नहीं आती बल्कि शरीर तरोताजा हो जाता है।

प्र. 260	शुभ या अशुभ समय में अच्छा काम शुरू करने से पहले अपने गुरू से परामर्श ले लेना जरूरी है?
उत्तर	कोई भी समय बुरा नहीं होता। कर्म गलत नहीं करने चाहिएं। जैसी आपकी मर्जी। नेक काम शुरू कर लें, मेहनत करें, भगवान आपका साथ देगा।
प्र. 261	अलख, आगम  व अनामी का क्या अर्थ है?
उत्तर	जीवात्मा जैसे-जैसे सुमिरन करती है तो ये उसकी स्टेजिज बनती हैं। सुमिरन के दौरान जैसे जैसे जीवात्मा आगे बढ़ती है तो प्रकाश की शक्ति यानि परमानंद और ज्यादा बढ़ता जाता है। ये उनके नाम रखे गए हैं।

प्र. 262	हद और अनहद में भेद बताएं जी।
उत्तर	हद वह है जिसका सिरा होता है जैसे कोई बेहतर साज बजाने वाला अपनी कला के मुताबिक आकर्षक राग बजायेगा, उसकी एक सीमा होती है। लेकिन अनहद वह है जिसका मुकाबला नहीं हो सकता। अनहद भगवान की अति सुरीली, मीठी आवाज है।

प्र. 263	संत मृगशाला पर क्यों बैठते हैं?
उत्तर	कई बार ऐसा होता है कि कोई मृग मर गया, लोग उसका चमड़ा उतार लेते हैं, कोई मांस खा गया। संतों ने तो उसे मारा नहीं। 




प्र. 264	अवतार, प्रकट और पैदा में अंतर स्पष्ट करें जी।
उत्तर	अवतार -मालिक जिन भक्तों, संतों को भेजते हैं और शरीर धारण करते हैं उसे अवतार कहा जाता है। 
	प्रकट - प्रकट होना उसे कहते हैं कि कोई सेवा-सुमिरन,भक्ति करता है तो मालिक उसे दिव्य रूप में दर्शन देता है और कहा जाता है मालिक प्रकट हो गए। 
	पैदा - किसी भी जीव-जंतु का जन्म होना या पैदा होना काल की त्रिलोकी की आम प्रक्रिया है। मालिक स्वरूप जो संत भेजे हुए आते हैं वो पैदा तो उसी तरह से होते हैं परन्तु जननी को कोई भी कष्ट नहीं आता। उसी से पता चल जाता है कि आने वाली औलाद कोई ख़ास है। 

प्र. 265	आत्मा धीरे-धीरे लेकिन मन जल्दी बलवान हो जाता है। क्या यह उलटा नहीं हो सकता?
उत्तर	लगातार सुमिरन करने से ऐसा हो जाएगा।

प्र. 266	क्या संत प्रारब्ध कर्म लेकर दुनिया में आते हैं? कहते हैं कि रावण प्रारब्ध कर्मों के कारण मारा गया था।
उत्तर	संत कर्म लेकर नहीं आते। वो भगवान के भेजे हुए आते हैं। भगवान का स्वरूप उनके अंदर होता है। वो लोगों के कर्म उठाने आते हैं, खुद कर्म भोगने नहीं। रावण संत नहीं था। 

प्र. 267	क्या सत्संगी परिवार अपने घर में हवन करवा सकता है?
उत्तर	राम-नाम से बड़ा हवन दुनिया में कोई नहीं है। आपको जो गुरुमंत्र देते हैं वह हवन ही है। लेकिन अंदर के पाप जला डालो तो अंदर से सब कुछ शुद्ध हो जाता है।

प्र. 268	जो भी आदमी सत्संग में आता है, उसने नाम न लिया हो और बीच में किसी कारण मृत्यु हो जाए, तो वह कहां जाता है?
उत्तर	उसे जन्म-मरण में तो जाना पड़ता है, लेकिन पूर्ण संत चाहे और मालिक रहमत कर दे और उसकी तड़प हो तो उसे फिर से मनुष्य जन्म मिल सकता है या मालिक उसका निपटारा कर सकता है।


प्र. 269	एक पत्नी अपने पति की कमाई में से धर्म-कर्म में खर्च करती है तो फल किसे मिलेगा?
उत्तर	इसका फल दोनों को ही मिलेगा। 

प्र. 270	मन-चित्त, बुद्धि, स्वास, ध्यान को जब शब्दों में लगाएं तो कौन से तत्व को आत्मा समझें?
उत्तर	आत्मा समझने की चीज नहीं है वो तो आपको अपने-आप महसूस होगी। आपको महसूस होगा कि जैसे वो आप हैं। सुमिरन करें।

प्र. 271	क्या देवी-देवताओं ने ईश्वर को देखा है तो ईश्वर इन्हें अपने देश में क्यों नहीं ले जाता?
उत्तर	सुप्रीम पावर को मनुष्य के अलावा कोई और नहीं पा सकता।

प्र. 272	जीवन का सत्य क्या है और दूसरा सत्य क्या है?
उत्तर	धर्मों के अनुसार सबसे बड़ा सत्य यही है कि आप इस जीवन में भगवान को पा सकते हैं। बाकि सत्य रजो, तमो, सतो गुणों में आते हैं। 

प्र. 273	क्या हमारी आंतरिक प्रार्थना दूसरे के मन को बदल सकती है?
उत्तर	कुछ न कुछ असर जरूर होता है।

प्र. 274	नाम-दान का धर्म से क्या संबंध है?
उत्तर	नाम, गुरूमंत्र धर्म से ही पैदा हुई चीज है। धर्म शब्द का अर्थ है धारण कर लो, आदमी को आदमी से, भगवान से जोड़ो। उसी से गुरूमंत्र बना है। 

प्र. 275	रूहानी सत्संग व सत्संग में मुख्य अंतर क्या है?
उत्तर	सत्संग और रूहानी सत्संग एक ही है। लेकिन आज सत्संग करने से पहले लोग पैसा ले लेते हैं कि आपके शहर में आएंगे बताओ कितना पैसा दोगे या बाद में टिकटें लग जाती हैं, चढ़ावा चढ़ता है। जबकि रूहानी सत्संग में पूर्ण संत सभी धर्मों का सत्कार, अपना निजी अनुभव और जो समय चल रहा है उस पर बात करते हैं। रूह मालिक तक कैसे जा सकती है उसे रूहानी सत्संग कहा जाता है।







प्र. 276	पूर्व जन्म में जीव मनुष्य जूनी से आया हुआ ही कर्म वर्तमान में काटता है अथवा अन्य जूनी से?
उत्तर	मनुष्य शरीर सर्वोत्तम है। इसलिए काल सारे कर्मों का बोझ मनुष्य शरीर पर डाल देता है और बाकि जूनियों में तो कर्म करवाता है। भोगने के लिए मुख्यत: मनुष्य शरीर होता है क्योंकि काल को पता होता है कि मनुष्य शरीर में इन्सान मालिक की भक्ति करके आवागमन से आजाद हो सकता है।  

प्र. 277	क्या गुस्सा इन्सान का स्वाभाविक गुण है, सुमिरन करने का इस पर क्या प्रभाव पड़ता है?
उत्तर	गुस्सा स्वाभाविक गुण नहीं है। इसे चोर या रोग माना जाता है और सुमिरन करने से गुस्सा काबू में आ जाता है।  

प्र. 278	कुछ लोग कहते हैं कि एकलव्य और भक्त प्रह्लाद ने बिना गुरू के रूहानियत में तरक्की की?
उत्तर	भक्त प्रह्लाद की बात है तो उनके गुरू नारद मुनि कहलाए थे। विष्णु जी को कैसे याद करना है उन्होंने उसके लिए उन्हें मंत्र बताया था। एकलव्य के भी गुरू थे। उन्होंने तो धनुर्विद्या हासिल की थी, वो कोई रूहानियत नहीं थी। रूहानियत से इसका कोई लेना-देना नहीं है। 

प्र. 279	जो रूह जन्म से पहले ही मर जाती है क्या उसको मुक्ति मिलती है या दोबारा मानव जन्म।
उत्तर	बच्चा मां के गर्भ में है और मां राम-नाम की चर्चा सुनती है, भगवान का नाम लेती रहती है लेकिन वो बच्चा जन्म से पहले ही मर जाता है तो यकीनन वो मालिक उस बच्चे का उद्धार करते हैं। वो कैसे भी करें, चाहे दोबारा जन्म दें।

प्र. 280	क्या प्रकृति को शुÞद्ध रखने के लिए यज्ञ करना चाहिए, यदि हां तो आप यज्ञ क्यों नहीं करते?
उत्तर	यह हकीकत है कि यज्ञ करने से वातावरण काफी हद तक शुद्ध होता है। हम भी यज्ञ करते हैं। पेड़-पौधे लगाकर उनकी संभाल करना भी यज्ञ करने के बराबर है। आप हवन में सामग्री डालकर यज्ञ करते हैं। सिर्फ इतना अंतर है।
प्र. 281	इंसान को भ्रमाने के लिए मन-माया का जाल भगवान द्वारा ही तैयार किए गए काल ने बनाया है। अगर इंसान भ्रमित होकर बुरा कर्म करता है तो इसमें इंसान का क्या कसूर है?	
उत्तर	भगवान ने इन्सान को खुद-मुख्तयारी दी है। सदुपयोग करे (राम-नाम जपे) तो इनसे बचे अन्यथा खुद जिम्मेवार।

प्र. 282	सारे अवतारों व गुरूओं पर आरोप क्यों लगते है और मुश्किलें क्यों आती है?
उत्तर	काल नहीं चाहता की आत्माएं मुक्त हों इसी वजह से।

प्र. 283	अगर भगवान कण-कण में है तो वो इंसान को गलती करने से क्यों नहीं रोकता ?
उत्तर	भगवान ने इंसान को खुदमुख्तयारी दी है, उससे यह अगर बुरे कर्म करे तो इसकी ही गलती है, पर फिर भी प्रभु संतों द्वारा जीव को रोकते हैं।

प्र. 284	जो दिखता ही नहीं वो सत्य कहां तक है?
उत्तर	गुरूमंत्र का जाप करके अनुभव करो, अपने आप पता चल जाएगा।

प्र. 285	अगर कोई जीवात्मा अपने छोटे-छोटे बच्चों को छोड़कर इस संसार से चली जाती है तो क्या वह आत्मा रूहानी मंडलों से उन्हें देखती है?
उत्तर	नहीं! अगर नाम ले रखा है तो मालिक उसकी संभाल करता है। 

प्र. 286	जिस इंसान को गुरू मिला ही नहीं इसमें इंसान कहां तक दोषी है?
उत्तर	खोज करोगे तो मिलेगा जरूर।

प्र. 287	यदि किसी का दसवां द्वार नहीं खुलता तो उसे आगे (रूहानी मंडलों में) सुमिरन करना होता है या सीधा सचखंड या अनामी में पहुंच जाएगा?
उत्तर	सुमिरन करता रहे, वचनों पर सही रहे और दृढ़विश्वासी हो तो उसका दसवां द्वार नहीं खुले तो भी मालिक रहमो-कर्म के द्वारा जरूर उसे निजधाम लेकर जाते हैं। 



प्र. 288	इस्लाम और क्रिस्चनटी में बताया गया सच और झूठ की आखिरी लड़ाई का समय कब आएगा ?
उत्तर	मालिक की मर्जी है। जिस तरह से पाप-झूठ बढ़ रहा है, हो सकता है जल्दी आए।

प्र. 289	चलता हुआ सुमिरन अचानक बंद हो जाए तो उसके कर्म का चक्कर होता है या मालिक की तरफ से भी बंद हो जाता है?
उत्तर	उसके कर्मों की वजह से बंद होता है या कहीं पर गलती हो जाए, किसी को बता दिया जाए तब भी ऐसा होता है। मालिक क्यों बंद करेगा!

प्र. 290	क्या अभ्यासी जीव आपस में अपने नजारे सांझे कर सकते हैं या नहीं?
उत्तर	सभी के लिए पाबंदी होती है, रूहानियत में खुशियां फिर ही मिलती हैं। 

प्र. 291	क्या नाम जपते समय डेरे की गतिविधियों का ध्यान आना सुमिरन कहलाता है?
उत्तर	सुमिरन तो बनता है लेकिन दिव्य दर्शन प्राप्त करने मुश्किल हैं। 

प्र. 292	दुनिया की सुविधा के लिए अच्छे अविष्कार करने वाले लोग बिना गुरूमंत्र के कहां जाएंगे, जबकि सारी दुनिया उनके कारण आज अच्छा जीवन व्यतीत कर रही है?
उत्तर	जो भला करता है मालिक उनका भला जरूर करते हैं।

प्र. 293	अभी तक दस द्वार का जिक्र सुना है, कबीर जी ने 11वां द्वार बताया है।
उत्तर	यदि ग्यारहवें द्वार का जिक्र हुआ है तो वो रूहानियत में दसवें द्वार के बाद किसी मंजिल का नाम रख दिया होगा। शरीर में दस द्वार माने जाते हैं, नौ खुले एक बंद। सुमिरन के बाद द्वार खुलते हैं, उन्हीं में से कबीर जी ने जिक्र किया होगा। 

प्र. 294	सुमिरन के समय नींद क्यों आती है?
उत्तर	ये मन के हथियार हैं। इसलिए चलते-फिरते सुमिरन करो। फिर बैठ के करना शुरू करो।




प्र. 295	चलते-फिरते सुमिरन करने से भी क्या अपने कर्म खत्म कर सकते हैं और दर्शनों के काबिल बन सकते हैं?
उत्तर	जी! चलते-फिरते सुमिरन करते रहिए, उससे कर्म कटेंगे यह पक्का है। लेकिन दर्शन करना चाहते हो तो उसके लिए थोड़ी एकाग्रता जरूरी है।  

प्र. 296	रूहें कैसे बनी?
उत्तर	मालिक ने अपने नूरे जलाल से प्रकाश की किरणों को निकाला। वो किरणेंंं काल के बनाए बुतों से टकराई। उनमें जान आ गई। तो ये मालिक की भेजी रूहें आई।

प्र. 297	इंसान और भगवान में क्या अंतर है
उत्तर	इंसान अगर भगवान की इबादत करे तो उसका रूप बन सकता है, वरना इंसान उसके द्वारा बनाई हुई एक कृति है। 

प्र. 298	सपने में आपके दर्शन होते हैं और सुबह उठकर हमें याद नहीं रहता कि सारा सपना क्या था। ऐसा क्यों होता है?
उत्तर	कई बार इन्सान का कोई भयानक कर्म होता है तो वो अल्लाह, राम दर्शन देते हैं। वो इन्सान के कर्म को काट देते हैं और खुशी दे जाते हैं। लेकिन अगर सुमिरन किया हो और सतगुरु पर दृढ़ विश्वास हो तो वो सपना याद भी रहता है।

प्र. 299	सतलोक को कैसे देखा जा सकता है?
उत्तर	अनामी, सचखण्ड, सतलोक, सब कुछ हमारे अंदर भी हैं और बहुत आगे भी हैं। अगर देखना चाहें तो इसके लिए सुमिरन करना होगा।
 
प्र. 300	मरने के बाद दोबारा दुनिया में इंसान की रूह आती है या नहीं?
उत्तर	यदि कोई मालिक की भक्ति-इबादत करता है तो उसकी रूह कभी दोबारा इस दुनिया में नहीं आती बल्कि मालिक उसे निज मुकाम में इस दुनिया से अरबों गुणा नजारे हैं ले जाता है। लेकिन जो मालिक की भक्ति नहीं करते पाप कर्म करते हुए इस दुनिया से जाते हैं। ऐसी रूहें लाखों बार इस दुनिया में आकर बे-इंतहा दुख झेलती हैं और मालिक के लिए तड़पती हैं।